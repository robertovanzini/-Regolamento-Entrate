## Comune di San Clemente
### Provincia di Rimini
<br><br>
**REGOLAMENTO GENERALE DELLE ENTRATE COMUNALI TRIBUTARIE E EXTRATRIBUTARIE**<br>
**Approvato con delibera di Consiglio Comunale n. 26 del 27/04/2017**<br>
**Prima modifica con delibera CC n.09   del    17/04/2020**<br>
**Seconda modifica con delibera CC n. 14 del 30/03/2021**<br>
Versione 2021<br><br><br>
**INDICE**<br>
**TITOLO I**<br>
**DISPOSIZIONI GENERALI**<br> 
Art. 1 – Ambito di applicazioni e finalità del regolamento<br> 
Art. 2 – Definizione delle entrate<br>
Art. 3 – Forme di gestione<br>
<br>
**TITOLO II**<br>
**CAPO I**<br> 
**DISPOSIZIONI GENERALI**<br> 
Art. 4 – Statuto del contribuente
Art. 5 – Chiarezza delle norme regolamentari
Art. 6 – Certezza delle norme
Art. 7 – pubblicità e informazione dei provvedimenti comunali 
Art. 8 – Rapporti con associazioni, Caaf e Ordini Professionali 
Art. 9 – Comunicazioni di atti e notizie al servizio dei tributi 
Art. 10 – Assistenza al contribuente
CAPO II 
RAVVEDIMENTI ED ESTIMI
Art. 11 – Oggetto
Art. 12 – Cause ostative
Art. 13 – Ravvedimento del contribuente
Art. 14 – Esimenti 
CAPO III 
DIRITTO D’INTERPELLO
Art. 15 – Oggetto
Art. 16 – Materie oggetto di interpello
Art. 17 – Procedure ed effetti
Art. 18 – Legittimazione e presupposti
Art. 19 – Contenuto delle istanze
Art. 20 – Inammissibilità delle istanze

CAPO IV 
ACCERTAMENTO CON ADESIONE
Art. 21 – Oggetto dell’adesione
Art. 22 – Ambito di applicazione
Art. 23 – Competenza
Art. 24 – Attivazione del procedimento
Art. 25 – Procedimento ad iniziativa dell’ufficio
Art. 26 – procedimento ad iniziativa del contribuente 
Art. 27 – Svolgimento del contradditorio
Art. 28 – Contenuto dell’atto di accertamento con adesione
Art. 29 – Svolgimento del contradditorio 
Art. 30 – modalità di pagamento
Art. 31 – Perfezionamento ed effetti della definizione
Art. 32 – Conciliazione giudiziale
CAPO V 
RECLAMO E MEDIAZIONE 
Art. 33 – Oggetto
Art. 34 – Effetti
Art. 35 – Competenza
Art. 36 – Valutazione
Art. 37 – Perfezionamento e sanzioni


CAPO VI 
AUTOTUTELA
Art. 38 – Esercizio dell’autotutela
Art. 39 – Effetti

CAPO VII 
RISCOSSIONE, AGEVOLAZIONI, DILAZIONI E RIMBORSO
Art. 40 – Regole generali per la riscossione volontaria e coattiva
Art. 41 – Azioni cautelari 
Art. 42 – Inesigibilità ed esito indagine 
Art. 43 – Dilazione dei debiti non assolti
Art. 44 – Definizione e versamenti
Art. 45 – Disciplina della dilazione per importi iscritti a ruolo
Art. 46 – Rimborsi
Art. 47 – Accollo del versamento
Art. 48 – Compensazione
Art. 48 bis – Compensazione tra crediti e debiti dell’ente
Art. 49 – Interessi
Art. 50 – Sospensione del versamento
Art. 51 – Compensi incentivanti

TITOLO III
ENTRATE EXTRATRIBUTARIE
Art. 52 – Soggetti responsabili delle entrate extratributarie
Art. 53 – Rapporti con i cittadini
Art. 54 – Accertamento delle entrate extratributarie
Art. 55 – Dilazione di pagamento delle entrate extratributarie
Art. 56 – Rimborso delle entrate extratributarie
Art. 57 – Regole generali per la riscossione volontaria e coattiva
Art. 58 – Azioni cautelari ed esecutive
Art. 59 – Inesigibilità ed esito indagine in caso di riscossione mediante accertamento esecutivo
Art. 60 – Autotutela ad iniziativa del soggetto obbligato
Art. 61 – Esercizio dell’autotutela

TITOLO IV
CONTROLLI AGENTI CONTABILI

CAPO I 
AGENTI CONTABILI
Art. 62 – Concessione di riscossione del tributo
Art. 63 – Regole generali sul conto di gestione

TITOLO V
DISPOSIZIONI FINALI
Art. 64 – Norme di rinvio
Art. 65 – Entrata in vigore




TITOLO I 
DISPOSIZIONI GENERALI


ART. 1 - AMBITO DI APPLICAZIONE E FINALITÀ DEL REGOLAMENTO 
1. Il presente Regolamento, adottato nell’ambito della potestà regolamentare riconosciuta al Comune dall’art. 52 del D.Lgs.15.12.1997 n. 446 e dall’art. 50 della L. 27.12.1997 n. 449, disciplina in via generale le entrate comunali, siano esse tributarie o non tributarie, al fine di garantire il buon andamento dell’attività del Comune in osservanza dei principi di equità, efficacia, economicità e trasparenza e nel rispetto delle esigenze di semplificazione degli adempimenti dei contribuenti/utenti. Le norme del presente Regolamento sono inoltre finalizzate a stabilire un corretto rapporto di collaborazione con i contribuenti, in applicazione dello Statuto dei diritti del contribuente di cui alla Legge 27 luglio 2000, n. 212 e dei decreti attuativi della legge delega n. 23/2014. 

2. Per quanto attiene all’individuazione e alla definizione delle fattispecie imponibili e dei soggetti    passivi, e alla determinazione dell’aliquota o tariffa massima dei singoli tributi, si applicano le relative disposizioni di legge.
 
3.	La disciplina delle singole entrate può essere definita da apposito regolamento. Le norme del presente regolamento si applicano in quanto non in contrasto con le norme contenute nei regolamenti di disciplina delle singole entrate.  


ART. 2 - DEFINIZIONE DELLE ENTRATE
1. Sono disciplinate dal presente regolamento le entrate tributarie e le altre entrate, con esclusione dei trasferimenti erariali, regionali e provinciali.

2.	Costituiscono entrate comunali, tra quelle disciplinate in via generale dal presente regolamento, quelle di seguito elencate:
-	le entrate tributarie (IMU, TARI, Imposta pubblicità); 
-	le entrate derivanti dalla occupazione di suolo pubblico (Cosap); 
-	le entrate derivanti dalla gestione del patrimonio; 
-	le entrate derivanti da servizi pubblici a domanda individuale; 
-	le entrate derivanti da canoni d'uso; 
-	le entrate derivanti da corrispettivi per concessioni di beni;
-	le entrate derivanti da servizi a carattere produttivo; 
-	le entrate derivanti da sanzioni amministrative; 
-	le entrate derivanti da oneri concessori; 
-	le entrate derivanti da somme spettanti al Comune per disposizioni di legge, regolamenti o a Titolo di liberalità;
-	le entrate ordinarie proprie di diversa natura dalle precedenti. 


ART. 3 -  FORME DI GESTIONE 
1.	Il Consiglio comunale determina le forme di gestione delle entrate, anche per ciascuna di esse, per le attività, anche disgiunte, di liquidazione, accertamento e riscossione scegliendo tra una delle forme previste dall’art. 52 comma 5, lett. b) del Decreto legislativo 15 dicembre 1997 n. 446, inclusa la riscossione diretta.

2.	La forma di gestione prescelta per le entrate deve rispondere ai criteri di maggiore economicità, funzionalità, regolarità, efficienza per i cittadini in condizioni di eguaglianza.

3.	La responsabilità dell’attività organizzativa e gestionale relativa ai tributi gestiti direttamente da terzi è di questi ultimi, secondo quanto precisato nella convenzione di affidamento o di concessione. 







TITOLO II
CAPO I    STATUTO DEL CONTRIBUENTE

ART. 4 - STATUTO DEL CONTRIBUENTE 
1.	Nell’ambito dei principi generali di cui al precedente articolo 1, le norme del presente regolamento disciplinano gli obblighi che il Comune, quale soggetto attivo del tributo, si assume per dare concretezza ai seguenti diritti del contribuente, in conformità alle disposizioni riportate nel D.Lgs. n. 212/2000, recante lo "Statuto del Contribuente": 
-	chiarezza e certezza delle norme e degli obblighi tributari; 
-	pubblicità e informazione dei provvedimenti comunali; 
-	semplificazione e facilitazione degli adempimenti; 
-	rapporti di reciproca correttezza e collaborazione.

2.	Al fine di dare attuazione alle suddette statuizioni in materia tributaria, vengono disciplinati i seguenti istituti:
-	Diritto di interpello; 
-	Accertamento con adesione;
-	Autotutela; 
-	Compensazione;
-	Rateazione.


ART. 5 - CHIAREZZA DELLE NORME REGOLAMENTARI
1.	Le norme regolamentari devono essere redatte in modo chiaro, al fine di consentire una agevole interpretazione da parte dei cittadini e di perseguire l’obiettivo della certezza nell’applicazione delle disposizioni adottate.
 
2.	Le modifiche apportate a precedenti norme regolamentari devono riprodurre il testo integrale della norma risultante dalla modifica.
 
3.	I regolamenti comunali disciplinanti i singoli tributi non possono contenere disposizioni sugli istituti compresi nel presente regolamento, né disposizioni specifiche in contrasto con gli stessi. 


ART. 6 - CERTEZZA DELLE NORME 
1.	Al fine di garantire la certezza del comportamento tributario al contribuente è istituito il diritto di 
interpello secondo la disciplina di cui al Capo III del presente regolamento. 


ART. 7 - PUBBLICITÀ E INFORMAZIONE DEI PROVVEDIMENTI COMUNALI 
1.	Il Comune assicura un servizio di informazioni ai cittadini in materia di tributi locali, improntato alle seguenti modalità operative: 
-	Servizio di front office e on line; 
-	affissione di manifesti negli spazi dedicati alla pubblicità istituzionale; 
 
2.	Presso gli sportelli dell’ufficio Tributi è consultabile copia dei regolamenti e delle deliberazioni tariffarie in materia di tributi. I medesimi atti sono visionabili nel sito internet del Comune di San Clemente.
 
3.	Le informazioni ai cittadini sono rese nel pieno rispetto della riservatezza dei dati personali e patrimoniali.  







ART. 8 -  RAPPORTI CON ASSOCIAZIONI, CAAF E ORDINI PROFESSIONALI 
1.	Il Comune informa i centri di assistenza fiscale, le associazioni di categoria e gli ordini professionali dei
contenuti delle delibere adottate in materia di tributi locali nonché dei pareri emessi nell’ambito
dell’esercizio del diritto di interpello, che rivestano interesse generale. Nella copia dei pareri è omesso
ogni riferimento identificativo dei soggetti interpellanti e dei loro elementi patrimoniali. 



ART. 9 -  COMUNICAZIONI DI ATTI E NOTIZIE AL SERVIZIO TRIBUTI 
1.	Non possono essere richiesti al contribuente documenti e informazioni attinenti alla definizione della situazione già in possesso del Comune o di altre pubbliche amministrazioni indicate dal medesimo contribuente. E’ facoltà dell’interessato presentare documenti al fine di velocizzare la definizione della situazione. 

ART. 10 - ASSISTENZA AL CONTRIBUENTE 
1.	Il Comune assicura il servizio di assistenza al contribuente per gli adempimenti connessi ai tributi in autoliquidazione, provvedendo, su richiesta dell’interessato, al calcolo del tributo, alla compilazione dei modelli di versamento, alla guida nella compilazione delle dichiarazioni e delle comunicazioni previste dalla regolamentazione vigente.

2.	Il servizio è svolto in forma gratuita, salvo il rimborso delle spese vive per operazioni informatiche e materiali di cancelleria. 
 
3.	Le operazioni sono effettuate in base alle informazioni fornite ed alla documentazione esibita dal contribuente. Il Servizio Tributi non assume alcuna responsabilità per errori derivanti da notizie inesatte o incomplete. 


CAPO II   RAVVEDIMENTO ED ESTIMI
ART. 11 - OGGETTO
1.	Il presente capo disciplina il ravvedimento e le cause di esimente nei tributi locali.


ART. 12 - CAUSE OSTATIVE 
1.	Costituisce causa ostativa al ravvedimento l’avvio di una attività di accertamento da parte del Comune, di cui l’interessato abbia ricevuto la notificazione.

2.	Non è di ostacolo al ravvedimento l’attività di accertamento afferente annualità ovvero cespiti diversi da quelli oggetto di regolarizzazione da parte del cittadino. 


ART. 13 - RAVVEDIMENTO DEL CONTRIBUENTE 
1.	La sanzione è ridotta, sempreché la violazione non sia stata già constatata e comunque non siano iniziati accessi, ispezioni, verifiche o altre attività amministrative di accertamento delle quali l’autore o i soggetti solidalmente obbligati, abbiano avuto formale conoscenza:  
a)	ad un decimo del minimo nei casi di mancato pagamento del tributo o di un acconto, se esso viene eseguito nel termine di trenta giorni dalla data della sua commissione; 
b) ad un nono del minimo se la regolarizzazione degli errori e delle omissioni, anche se incidenti sulla determinazione o sul pagamento del tributo, avviene entro il novantesimo giorno successivo al termine per la presentazione della dichiarazione, ovvero, quando non è prevista dichiarazione periodica, entro novanta giorni dall’omissione o dall’errore; 
c)	ad un ottavo del minimo, se la regolarizzazione degli errori e delle omissioni, anche se incidenti sulla determinazione o sul pagamento del tributo, avviene entro il termine per la presentazione della dichiarazione relativa all’anno nel corso del quale è stata commessa la violazione ovvero, quando non è prevista dichiarazione periodica, entro un anno dall’omissione o dall’errore; 
d) ad un settimo del minimo, se la regolarizzazione degli errori e delle omissioni, anche se incidenti sulla determinazione o sul pagamento del tributo, avviene entro il termine per la presentazione della dichiarazione relativa all'anno successivo a quello nel corso del quale è stata commessa la violazione oppure, quando non è prevista dichiarazione periodica, entro due anni dall'omissione o dall'errore.
e)  ad un sesto del minimo, se la regolarizzazione degli errori e delle omissioni, anche incidenti sulla determinazione o sul pagamento del tributo, avviene oltre il termine per la presentazione della dichiarazione relativa all'anno successivo a quello nel corso del quale è stata commessa la violazione, oppure, quando non è prevista dichiarazione periodica, oltre due anni dall'omissione o dall'errore.1
f)	ad un decimo del minimo di quella prevista per l’omissione della presentazione della dichiarazione, se questa viene presentata con ritardo non superiore a novanta giorni.
  
2.	Il pagamento della sanzione ridotta deve essere eseguito contestualmente alla regolarizzazione del pagamento del tributo o della differenza, quando dovuti, nonché al pagamento degli interessi moratori calcolati al tasso legale con maturazione giorno per giorno.  

3.	Non sono soggette a sanzione le violazioni di mero carattere formale che non incidano sulla determinazione o sul pagamento del tributo. Sono considerate formali le violazioni che non siano atte a pregiudicare la conoscenza, da parte del Comune, della base imponibile, dei cespiti soggetti ad imposizione e dei soggetti passivi del tributo.



ART. 14 - ESIMENTI 
1.	Non sono irrogate sanzioni e non sono richiesti interessi moratori, se il contribuente è stato indotto in errore incolpevole da atti, decisioni o comunicazioni del Comune.
 
2.	Non si fa luogo ad applicazione di sanzione in caso di versamento del tributo a Comune o Concessionario incompetente. Il contribuente resta comunque obbligato alla corresponsione del tributo o degli interessi legali, ove il Comune non possa procedere a recupero diretto delle somme presso l’ente o il concessionario che le ha percepite.    






CAPO III  DIRITTO D’INTERPELLO

ART. 15 - OGGETTO 
1.	Il presente capo è formulato ai sensi dell’articolo 52 del d.lgs. n. 446/97, dell’articolo 11 della Legge n. 212/00, degli articoli 2, 3, 4, 5, 6 del d.lgs. n. 156/2015 e disciplina il diritto di interpello. 

ART. 16 - MATERIE OGGETTO DI INTERPELLO 
1.	Il contribuente può interpellare l’amministrazione per ottenere una risposta riguardante l’applicazione delle disposizioni tributarie, quando vi sono condizioni di obiettiva incertezza sulla corretta interpretazione di tali disposizioni e la corretta qualificazione di fattispecie alla luce delle disposizioni tributarie applicabili alle medesime, ove ricorrano condizioni di obiettiva incertezza. 

2.	Non possono formare oggetto di interpello fattispecie sulle quali il Comune abbia fornito istruzioni, chiarimenti ed interpretazioni di carattere generale. In tale evenienza gli uffici comunicano all’interessato le istruzioni già emesse con invito ad ottemperarvi.


ART. 17 - PROCEDURA ED EFFETTI
1.	L’amministrazione risponde alle istanze nel termine di novanta giorni. La risposta, scritta e motivata, vincola ogni organo dell’Amministrazione con esclusivo riferimento alla questione oggetto dell’istanza e limitatamente al richiedente.  

2.	Quando la risposta non è comunicata al contribuente entro il termine previsto, il silenzio equivale a condivisione, da parte dell’amministrazione, della soluzione prospettata dal contribuente. Gli atti, anche a contenuto impositivo o sanzionatorio difformi dalla risposta, espressa o tacita, sono nulli. Tale efficacia si estende ai comportamenti successivi del contribuente riconducibili alla fattispecie oggetto di interpello, salvo rettifica della soluzione interpretativa da parte dell’amministrazione con valenza esclusivamente per gli eventuali comportamenti futuri dell’istante.

3.	Non ricorrono condizioni di obiettiva incertezza quando l'amministrazione ha compiutamente fornito la soluzione per fattispecie corrispondenti a quella rappresentata dal contribuente mediante atti pubblicati ai sensi dell’articolo 5, comma 2 della legge 212/2000 (Statuto del contribuente). 

4.	La presentazione delle istanze di cui ai commi 1 e 2 non ha effetto sulle scadenze previste dalle norme tributarie, né sulla decorrenza dei termini di decadenza e non comporta interruzione o sospensione dei termini di prescrizione.

5.	L’amministrazione provvede alla pubblicazione mediante la forma di circolare o di risoluzione delle risposte rese nei casi in cui un numero elevato di contribuenti abbia presentato istanze aventi ad oggetto la stessa questione o questioni analoghe fra loro, nei casi in cui il parere sia reso in relazione a norme di recente approvazione o per le quali non siano stati resi chiarimenti ufficiali, nei casi in cui siano segnalati comportamenti non uniformi da parte degli uffici, nonché in ogni altro caso in cui ritenga di interesse generale il chiarimento fornito. Resta ferma, in ogni caso, la comunicazione della risposta ai singoli istanti. 


ART. 18 - LEGITTIMAZIONE E PRESUPPOSTI
1.	Possono presentare istanza di interpello, ai sensi dell’articolo 11 della legge 27 luglio 2000, n. 212, recante lo Statuto dei diritti del contribuente, i contribuenti, anche non residenti, e i soggetti che in base alla legge sono obbligati a porre in essere gli adempimenti tributari per conto dei contribuenti o sono tenuti insieme con questi o in loro luogo all’adempimento di obbligazioni tributarie. 

2.	L’istanza di cui al comma 1 deve essere presentata prima della scadenza dei termini previsti dalla legge per la presentazione della dichiarazione o per l’assolvimento di altri obblighi tributari aventi ad oggetto o comunque connessi alla fattispecie cui si riferisce l’istanza medesima senza che, a tali fini, assumano valenza i termini concessi all’amministrazione per rendere la propria risposta. 


ART. 19 - CONTENUTO DELLE ISTANZE 
1.	L’istanza deve espressamente fare riferimento alle disposizioni che disciplinano il diritto di interpello e deve contenere:
a)	i dati identificativi dell’istante ed eventualmente del suo legale rappresentante, compreso il codice fiscale;
b)	l’oggetto sommario dell’istanza;  
c)	la circostanziata e specifica descrizione della fattispecie; 
d)	le specifiche disposizioni di cui si richiede l’interpretazione, l’applicazione o la disapplicazione; 
e)	l’esposizione, in modo chiaro ed univoco, della soluzione proposta; 
f)	l’indicazione del domicilio e dei recapiti anche telematici dell’istante o dell’eventuale domiciliatario presso il quale devono essere effettuate le comunicazioni dell’amministrazione e deve essere comunicata la risposta;
g)	la sottoscrizione dell’istante o del suo legale rappresentante ovvero del procuratore generale o speciale incaricato ai sensi dell’articolo 63 del decreto del Presidente della Repubblica 29 settembre 1973, n. 600. In questo ultimo caso, se la procura non è contenuta in calce o a margine dell’atto, essa deve essere allegata allo stesso.

2.	All’istanza di interpello è allegata copia della documentazione, non in possesso dell’amministrazione procedente o di altre amministrazioni pubbliche indicate dall’istante, rilevante ai fini della risposta. Nei casi in cui la risposta presupponga accertamenti di natura tecnica, non di competenza dell’amministrazione procedente, alle istanze devono essere allegati altresì i pareri resi dall’ufficio competente. 

3.	Nei casi in cui le istanze siano carenti dei requisiti di cui alle lettere b), d), e), f) e g) del comma 1, l’amministrazione invita il contribuente alla loro regolarizzazione entro il termine di 30 giorni. I termini per la risposta iniziano a decorrere dal giorno in cui la regolarizzazione è stata effettuata. 



ART. 20 - INAMMISSIBILITÀ DELLE ISTANZE 
1.	Le istanze di cui all’articolo che precede sono inammissibili se:
a)	sono prive dei requisiti di cui all’articolo 19;
b)	non ricorrono le obiettive condizioni di incertezza ai sensi dell’articolo 11, comma 4, della legge 27 luglio 2000, n. 212, recante lo Statuto dei diritti del contribuente; 
c)	hanno ad oggetto la medesima questione sulla quale il contribuente ha già ottenuto un parere, salvo che vengano indicati elementi di fatto o di diritto non rappresentati precedentemente; 
d)	vertono su questioni per le quali siano state già avviate attività di controllo alla data di presentazione dell’istanza di cui il contribuente sia formalmente a conoscenza; 
e)	il contribuente, invitato a integrare i dati che si assumono carenti ai sensi del comma 3 dell’articolo 5, non provvede alla regolarizzazione nei termini previsti. 
2.	Le risposte alle istanze di interpello di cui all’articolo 11 della legge 27 luglio 2000, n. 212, recante lo Statuto dei diritti del contribuente, non sono impugnabili.














CAPO IV - ACCERTAMENTO CON ADESIONE


ART. 21 - OGGETTO DELL’ADESIONE 
1.	Il presente capo, adottato ai sensi dell’art. 50 della Legge 449/97 e dell’art.52 del d.lgs. 446/97,  ha per oggetto la disciplina dell’istituto dell’accertamento con adesione, secondo le disposizioni del d.lgs. 19/6/1997 n. 218 e successive modificazioni (da ultimo con D.Lgs.n.159/2015) . L’accertamento con adesione è introdotto nell’ordinamento comunale con l’obiettivo di semplificare e razionalizzare il procedimento di accertamento, di limitare il contenzioso e di anticipare la riscossione.

2.	L’accertamento dei tributi comunali può essere definito con adesione del contribuente, nel rispetto delle disposizioni che seguono e delle norme contenute nel d.lgs. 218/1997.


ART. 22 - AMBITO DELL’ADESIONE 
1.	Il ricorso all’accertamento con adesione presuppone l’esistenza di materia concordabile, di elementi suscettibili di apprezzamento valutativo. Esulano pertanto dal campo di applicazione dell’istituto le questioni “di diritto” e tutte le fattispecie nelle quali l’obbligazione tributaria è determinabile sulla base di elementi certi, determinati o obiettivamente determinabili. 

2.	In sede di contraddittorio va tenuto conto della fondatezza degli elementi posti a base dell’accertamento e del rischio di soccombenza in un eventuale ricorso, valutando attentamente il rapporto costi-benefici dell’operazione. 


ART. 23 - COMPETENZA 
1.	La competenza alla gestione della procedura di accertamento con adesione è affidata al Funzionario responsabile del tributo. 


ART. 24 - ATTIVAZIONE DEL PROCEDIMENTO 
1.	Il procedimento può essere attivato:  
a)	dall’ufficio competente ad emettere l’avviso di accertamento, prima della notifica dell’avviso stesso; 
b)	su istanza del contribuente dopo la notifica di un avviso di accertamento non preceduto dall’invito a comparire per l’adesione;  
c)	su istanza del contribuente prima della notifica dell’avviso, quando nei suoi confronti siano state avviate operazioni di controllo.
2.	L’attivazione del procedimento a cura dell’ufficio esclude l’ulteriore successiva attivazione del procedimento su istanza del contribuente.

ART. 25 - PROCEDIMENTO AD INIZIATIVA DELL’UFFICIO 
1.	L’ufficio, prima della notifica dell’avviso, qualora ricorrano i presupposti per procedere all’accertamento con adesione, può inviare al contribuente un invito a comparire con l’indicazione dei seguenti elementi: 
a)	il tributo oggetto di accertamento e il relativo periodo d’imposta; 
b)	gli elementi su cui si fonda l’accertamento con adesione; 
c)	il giorno e il luogo della comparizione per definire l’accertamento con adesione; 
d)	il nominativo del responsabile del procedimento.

2.	Le richieste di chiarimenti, gli inviti ad esibire o trasmettere atti e documenti, l’invio di questionari per acquisire dati e notizie di carattere specifico che, nell’attività di controllo, possono essere rivolte ai contribuenti, non costituiscono invito ai sensi del precedente comma.
 
3.	La partecipazione del contribuente al procedimento non è obbligatoria e la mancata risposta all’invito stesso non è sanzionabile, così come l’attivazione del procedimento da parte dell’ufficio non riveste carattere di obbligatorietà.
4.	In caso di ingiustificata mancata comparizione del contribuente, il Comune procede a notificare l’avviso di accertamento.  


ART. 26 - PROCEDIMENTO AD INIZIATIVA DEL CONTRIBUENTE 
1.	Il contribuente, nei cui confronti siano iniziate operazioni di controllo, può chiedere all’ufficio con apposita istanza in carta libera, la formulazione della proposta di accertamento con adesione ai fini dell’eventuale definizione indicando il proprio recapito, anche telefonico.  

2.	Il contribuente al quale sia stato notificato un avviso di accertamento può formulare istanza di accertamento con adesione, anteriormente all’impugnazione dell’atto avanti alla Commissione Tributaria Provinciale.
 
3.	L’impugnazione dell’atto preclude la possibilità di richiedere l’accertamento con adesione ovvero, se l’istanza è stata già presentata, comporta la rinuncia alla stessa.

4.	A decorrere dalla data di presentazione dell’istanza, i termini per impugnare l’avviso ed i termini di pagamento del tributo sono sospesi per un periodo di novanta giorni.

5.	La presentazione dell’istanza, anche da parte di un solo obbligato, comporta la sospensione, per tutti i coobbligati, dei termini per l’impugnazione e di quelli per la riscossione delle imposte in pendenza di giudizio, per un periodo di novanta giorni. La definizione chiesta ed ottenuta da uno dei coobbligati, comportando il soddisfacimento totale dell’obbligo tributario, estingue la relativa obbligazione nei confronti di tutti. 
 
6.	Entro 15 giorni dalla ricezione dell’istanza di definizione, sia nell’ipotesi del comma 1 che del comma 2, l’ufficio deve formulare al contribuente, anche telefonicamente, un invito a comparire, contenente la data e il luogo in cui il contribuente stesso o un suo rappresentante dovrà presentarsi per l’instaurazione del contraddittorio.
  
7.	L’invito non costituisce un obbligo per l’ufficio che è comunque tenuto a comunicare il mancato accoglimento dell’istanza.

8.	La mancata comparizione nel giorno indicato nell’invito comporta rinuncia alla definizione dell’accertamento e della posizione.  

9.	Prima della data fissata nell’invito il contribuente può avanzare richiesta motivata di differimento; la decisione in merito all’accoglimento della richiesta è rimessa all’ufficio.  

10. Il Responsabile del procedimento darà sinteticamente atto, in apposito verbale, della mancata comparizione del contribuente o del rappresentante nonché dell’esito negativo del procedimento di definizione.  

ART. 27 - SVOLGIMENTO DEL CONTRADDITTORIO 
1.	Lo svolgimento del contraddittorio tra comune e contribuente deve constare da verbale riassuntivo redatto al termine del procedimento e sottoscritto da entrambe le parti. In caso di perfezionamento dell’adesione, il verbale riassuntivo è sostituito dall’atto di accertamento con adesione. 

2.	Se sono necessari più incontri allo scopo di definire il tentativo di definizione, le date successive alla prima verranno stabilite per iscritto alla fine di ciascun incontro. 


ART. 28 - CONTENUTO DELL’ATTO DI ACCERTAMENTO CON ADESIONE 
1.	A seguito del contraddittorio l’ufficio redige in duplice esemplare l’atto di accertamento con adesione che va sottoscritto dal funzionario responsabile e dal contribuente o da un suo rappresentante, nominato nelle forme di legge.  


ART. 29 - ESITO NEGATIVO DEL PROCEDIMENTO
1.	Oltre al caso di rinuncia del contribuente, il procedimento per la definizione dell’accertamento con adesione si conclude con esito negativo qualora non conduca alla definizione con adesione al rapporto tributario.
 
2.	Dell’eventuale esito negativo dovrà essere dato atto nel verbale e si dovrà darne tempestiva comunicazione al contribuente a mezzo raccomandata con avviso di ricevimento o altra modalità telematica. 



ART. 30 - MODALITÀ DI PAGAMENTO
1.	Il versamento delle somme dovute per effetto dell’accertamento con adesione è eseguito entro venti giorni dalla sottoscrizione dell’atto. 

2.	Le somme dovute possono essere versate anche ratealmente in un massimo di otto rate trimestrali di pari importo o in un massimo di sedici rate trimestrali se le somme dovute superano i cinquantamila euro.
  L’importo della prima rata è versato entro il termine indicato nel comma 1. Le rate successive alla prima devono essere versate entro l’ultimo giorno di ciascun trimestre. Sull’importo delle rate successive alla prima sono dovuti gli interessi calcolati dal giorno successivo al termine di versamento della prima rata. 

3.	Entro dieci giorni dal versamento dell’intero importo o di quello della prima rata il contribuente fa pervenire all’ufficio la quietanza dell’avvenuto pagamento. L’ufficio rilascia al contribuente copia dell’atto di accertamento con adesione.

4.	Il mancato pagamento delle somme dovute sulla base dell’accordo perfezionato comporta la decadenza dal beneficio della rateazione e il recupero coattivo dei residui importi dovuti a titolo di imposta, interessi e sanzioni in misura piena. 


ART. 31 - PERFEZIONAMENTO ED EFFETTI DELLA DEFINIZIONE 
1.	La definizione si perfeziona con il versamento di cui all’articolo 25, comma 1, ovvero con il versamento della prima rata, in caso di rateazione.

2. Con il perfezionamento dell’atto di adesione, il rapporto tributario che è stato oggetto del procedimento, risulta definito. L’accertamento definito con l’adesione non è soggetto ad impugnazione, non è integrabile o modificabile da parte dell’ufficio.  

3.	La definizione non esclude l’esercizio di un ulteriore azione accertatrice:  
  a) qualora la definizione stessa riguardi accertamenti parziali;  
  b) nel caso di sopravvenuta conoscenza di nuova materia imponibile, non rilevabile né dal contenuto della dichiarazione né dagli atti in possesso dell’ufficio al momento dell’accertamento;
  
4.	L’avviso di accertamento, eventualmente notificato, perde efficacia dal momento del perfezionamento della definizione. 

5.	A seguito della definizione, le sanzioni per violazioni concernenti i tributi oggetto dell’adesione si applicano nella misura di un terzo del minimo previsto dalla legge.

ART. 32 - CONCILIAZIONE GIUDIZIALE 
1.	Al fine di estinguere le controversie pendenti avanti la Commissione Tributaria Provinciale, quando la natura del rapporto giuridico controverso renderebbe applicabile l’istituto dell’accertamento con adesione, il soggetto che assume la difesa del Comune, sulla base delle direttive ricevute dal Comune, è autorizzato a ricercare la loro definizione, mediante l’applicazione dell’istituto della conciliazione giudiziale. 




CAPO V - RECLAMO E MEDIAZIONE

ART. 33 - OGGETTO 
1.	Il presente capo disciplina il procedimento amministrativo dell’istituto del reclamo e mediazione previsto dall’articolo 17 bis del d.lgs. 546/92 come modificato dal d.lgs. 156/2015 e si applica alle controversie instaurate dal 1.1.2016 sugli atti tributari emessi dal Comune di San Clemente nei limiti di valore indicato dal successivo comma 2.
  
2.	Ai sensi del dell’articolo 17 bis del d.lgs. 546/92 per le controversie di valore non superiore a ventimila euro, il ricorso produce anche gli effetti di un reclamo e può contenere una proposta di mediazione con rideterminazione dell’ammontare della pretesa. Il valore è determinato secondo le disposizioni di cui all’articolo 12, comma 2 del d.lgs. 546/92, vale a dire l’importo del tributo al netto degli interessi e delle eventuali sanzioni irrogate con l’atto impugnato. In caso di controversie relative esclusivamente alle irrogazioni di sanzioni, il valore è costituito dalla somma di queste.  


ART. 34 - EFFETTI
1.	Con la presentazione del ricorso l’ufficio trasmette al ricorrente, anche in forma telematica, una comunicazione nella quale sono indicati:
a)	L’ufficio competente;
b)	L’oggetto del procedimento promosso;
c)	Il responsabile unico del procedimento, competente anche all’adozione dell’atto finale; 
d)	La data entro la quale deve concludersi il procedimento; 
e)	L’ufficio in cui si può prendere visione degli atti.

2.	Il ricorso non è procedibile fino alla scadenza del termine di novanta giorni dalla data di notifica, termine entro il quale deve essere conclusa la procedura di cui al presente articolo. Si applica la sospensione dei termini processuali nel periodo feriale.

3.	Il termine per la costituzione in giudizio del ricorrente decorre  dalla scadenza del termine di cui al comma 2.
  
4.	La riscossione e il pagamento delle somme dovute in base all’atto oggetto di reclamo sono sospesi fino alla scadenza del termine di cui al comma 2, fermo restando che in caso di mancato perfezionamento della mediazione sono dovuti gli interessi previsti dalle singole leggi d’imposta. 

5.	La sospensione della riscossione non opera con riferimento alle istanze improponibili ossia che non rientrano nell’ambito di applicazione dell’articolo 17 bis del d.lgs. 546/92. 


ART. 35 - COMPETENZA 
1.	Il soggetto competente all’esame del reclamo e della proposta di mediazione è, in linea di principio, il funzionario responsabile del tributo che ha adottato l’atto. Gli atti impugnabili ai sensi del d.lgs. 546/92 devono indicare:
-	Il nominativo della persona che ha curato l’istruttoria; 
-	Le informazioni necessarie per poter ricorrere al reclamo e mediazione indicando tempi e modalità di esercizio del medesimo. 

2.	Quando, per ragioni organizzative o di dimensione dell’ente, la figura dell’istruttore e quella del funzionario che ha adottato l’atto coincidono, nella comunicazione deve essere indicata la figura competente alla valutazione del reclamo e mediazione, compatibilmente con la struttura organizzativa. 

3.	Con apposito atto di giunta può essere individuata una struttura autonoma competente alla valutazione del reclamo e della mediazione, sulla base dell’assetto organizzativo dell’ente.
 
4.	In caso di concessione del servizio a uno dei soggetti indicati dall’articolo 52 comma 5, lettera b), del d.lgs.446/97, gli atti tributari emessi in forza della concessione devono essere compatibili con le disposizioni del presente capo ai fini dell’esperimento del reclamo e della mediazione. In tal caso, la competenza della procedura è in capo al soggetto contro cui è stato proposto ricorso. Il concessionario invita l’ufficio competente del comune a rendere apposito parere quando la questione sollevata verta sull’applicazione di norme legislative e regolamentari.



ART. 36 - VALUTAZIONE
1.	L’ufficio, se non intende accogliere il reclamo o l’eventuale proposta di mediazione, formula d’ufficio una propria proposta avuto riguardo:
-	all’eventuale incertezza delle questioni controverse; 
-	al grado di sostenibilità della pretesa;
-	al principio di economicità dell’azione amministrativa. 

2.	Entro il termine di 90 giorni dalla presentazione del ricorso, l’ufficio procedente adotta e trasmette il provvedimento nel quale indica l’esito del procedimento che può concludersi con: 
a)	L’accoglimento totale del reclamo;
b)	La definizione della proposta di mediazione, anche promossa dall’ufficio, mediante l’adozione di un accordo;
c)	Il rigetto del reclamo e le ragioni della mancata proposta di mediazione da parte dell’ufficio; 
d)	Il rigetto del reclamo e della proposta di mediazione del contribuente nonché le ragioni della mancata proposta di mediazione da parte dell’ufficio.

3.	Al fine di agevolare la definizione della controversia, l’ufficio può invitare il contribuente a trasmettere memorie o altri documenti utili nonché convocare un incontro, anche su istanza del contribuente. 


ART. 37 - PERFEZIONAMENTO E SANZIONI 
1.	Nelle controversie aventi ad oggetto un atto impositivo o di riscossione, la mediazione si perfeziona con il versamento, entro il termine di venti giorni dalla data di sottoscrizione dell’accordo tra le parti, delle somme dovute ovvero della prima rata.  

2.	Per il versamento delle somme dovute si applicano le disposizioni, anche sanzionatorie, previste per l’accertamento con adesione dall’articolo 8 del decreto legislativo 19 giugno 1997, n. 218.  

3.	Ai sensi dell’articolo 8 del d.lgs. 218/1997 le somme dovute possono essere versate anche ratealmente in un massimo di otto rate trimestrali di pari importo o in un massimo di sedici rate trimestrali se le somme dovute superano i quarantamila euro. L’importo della prima rata è versato entro il termine indicato nel comma 1. Le rate successive alla prima devono essere versate entro l’ultimo giorno di ciascun trimestre. 
  Sull’importo delle rate successive alla prima sono dovuti gli interessi calcolati dal giorno successivo al termine di versamento della prima rata.  Entro dieci giorni dal versamento dell’intero importo o di quello della prima rata il contribuente fa pervenire all’ufficio la quietanza dell’avvenuto pagamento. L’ufficio rilascia al contribuente copia dell’atto di accertamento con adesione. 

4.	Nelle controversie aventi per oggetto la restituzione di somme la mediazione si perfeziona con la sottoscrizione di un accordo nel quale sono indicate le somme dovute con i termini e le modalità di pagamento.

5.	L’accordo costituisce titolo per il pagamento delle somme dovute al contribuente.
 








                           CAPO VI       AUTOTUTELA


ART. 38 - ESERCIZIO DELL’AUTOTUTELA
1.	Il Funzionario responsabile del tributo deve procedere con atto motivato, anche di propria iniziativa all’annullamento, in tutto o in parte, di atti impositivi illegittimi o infondati, nonché alla revoca di atti in ordine ai quali rilevi la necessità di un riesame degli elementi di fatto e di diritto che li hanno determinati. 

2.	Nel potere di annullamento o di revoca deve intendersi ricompreso anche il potere del funzionario di sospendere gli effetti dell’atto quando risulti incerta la sua legittimità. 

3.	Costituiscono ipotesi non esaustive di illegittimità dell’atto: 
-	errore di persona;
-	errore logico o di calcolo;
-	errore sul presupposto; 
-	doppia imposizione;
-	mancata considerazione di pagamenti;
-	mancanza di documentazione successivamente sanata; 
-	sussistenza dei requisiti per fruire di deduzioni, detrazioni o regimi agevolativi, precedentemente negati; 
-	errore materiale del soggetto passivo, facilmente riconoscibile dall’ufficio. 

4.	L’esercizio dell’autotutela è esercitabile senza limiti di tempo anche se: 
-	l’atto è divenuto definitivo per avvenuto decorso dei termini per ricorrere; 
-	il ricorso presentato è stato respinto per motivi di ordine formale; 
-	vi è pendenza di giudizio; 
-	il contribuente non ha prodotto alcuna istanza.

5.	Non è consentito l’esercizio dell’autotutela nel caso sia intervenuta sentenza passata in giudicato favorevole al Comune per motivi di ordine sostanziale. 

6.	L’annullamento degli atti comporta la restituzione delle somme indebitamente corrisposte dal soggetto obbligato.
 
7.	L’annullamento di un atto invalido non ne impedisce la sua sostituzione, entro i termini di decadenza stabiliti dalla legge.


ART. 39 - EFFETTI
1.	Nei casi di annullamento o revoca parziali dell’atto il contribuente può avvalersi degli istituti di definizione agevolata delle sanzioni previsti per l’atto oggetto di annullamento o revoca alle medesime condizioni esistenti alla data di notifica dell’atto purché rinunci al ricorso. In tale ultimo caso le spese del giudizio restano a carico delle parti che le hanno sostenute.

2.	L’annullamento o la revoca parziali non sono impugnabili autonomamente. 















CAPO VII   RISCOSSIONE, AGEVOLAZIONI, DILAZIONI E RIMBORSO

ART. 40 - REGOLE GENERALI PER LA RISCOSSIONE COATTIVA 
1.	Sulla base di valutazioni di efficacia efficienza economicità del servizio, la riscossione coattiva dei tributi può essere effettuata con: 
a)	la procedura dell’accertamento esecutivo ai sensi del comma 792 e seguenti, dell’art. 1 della L.  n. 160 del 27/12/2019, seguendo anche le disposizioni contenute nel titolo II del DPR 602/73.
 
b)	la procedura del ruolo di cui al DPR 602/73, se la riscossione coattiva è affidata agli agenti della riscossione, applicabile fino all’attuazione delle norme che contemplano la cessazione delle attività per le entrate dei comuni.

2.	In regime di proroga normativa (D.L. 70/2011), la riscossione coattiva può continuare ad essere gestita dall’Agente della Riscossione di cui all’art. 3 del D.L. 203/2005.
   
Nel caso di riscossione coattiva a mezzo accertamento esecutivo cui alla L. 160/2019:
   a) - sono poste a carico del debitore le spese per la formazione dell’accertamento esecutivo nonché tutte le  spese di procedura  secondo l’entità fissata con il D.M. 21 novembre 2000 o altro successivo decreto ministeriale, in quanto compatibile.
   b) le spese non rientranti nel D.M. 21 novembre 2000 sono approvate dalla giunta comunale in ragione della congruità e proporzionalità rispetto alla spesa effettiva del processo di lavoro. 

3.	Non si procede alla riscossione volontaria quando l’importo ordinario, dovuto per ogni anno, risulti inferiore al minimo previsto nel regolamento comunale che disciplina la singola imposta o tributo. Resta fermo che i versamenti a titolo di ravvedimento operoso devono sempre essere eseguiti.
 
4.	Non si fa luogo all’emissione di atti di accertamento esecutivo se l’ammontare dell’imposta, risulti inferiore al minimo previsto nel regolamento comunale che disciplina la singola imposta o tributo.
 
5.	In caso di riscossione coattiva con accertamento esecutivo, non si fa luogo alla misura cautelare e/o esecutiva se l’importo complessivo del credito maggiorato di sanzioni e interessi (escluse spese di riscossione) è inferiore a euro 100,00 salvo il caso in cui la somma riferita a più carichi di importo inferiore comporti un carico cumulato almeno pari alla suddetta somma. 

6.	Il funzionario responsabile del tributo ha facoltà di differire la scadenza dei termini ordinari di versamento, per un massimo di 60 giorni, nei casi di posizioni contributive soggette a riesame ai fini del corretto computo dell’imposta. A tal fine il contribuente presenta apposita istanza motivata al Funzionario responsabile del Tributo che provvederà all’eventuale accoglimento della richiesta.

7.	I pagamenti delle somme dovute a titolo di Tributo devono essere effettuati con arrotondamento all’euro per difetto se la frazione è pari o inferiore a 49 centesimi, per eccesso se la frazione è superiore a 49 centesimi.
   L’arrotondamento si applica sulla somma finale da versare.


ART. 41 - AZIONI CAUTELARI ED ESECUTIVE 
1.	L’adozione di misure e azioni cautelari ed esecutive deve rispondere a criteri di economicità efficacia ed efficienza dell’azione amministrativa, tenuto conto dell’importo posto in riscossione e delle consistenze patrimoniali e reddituali del debitore.

ART. 42 - INESIGIBILITÀ ED ESITO INDAGINE IN CASO DI RISCOSSIONE MEDIANTE ACCERTAMENTO ESECUTIVO 
1.	Il responsabile della singola entrata o l’ufficio preposto alla riscossione coattiva certifica l’inesigibilità derivante dalle seguenti cause:
  a) Irreperibilità accertata sulla base delle risultanze anagrafiche; 
  b) Improcedibilità per limiti d’importo;
  c) Improcedibilità per mancanza di beni assoggettabili a misura cautelari ed esecutiva; 
d)	Inesistenza di beni assoggettabili a misura esecutiva accertata dopo la comunicazione di fermo amministrativo; 
e)	Inesistenza di beni assoggettabili a misura esecutiva dopo infruttuoso tentativo di pignoramento presso terzi; 
f)	Limite di importo che comportano l’antieconomicità della procedura.

2.	Ai fini del comma 1, l’inesigibilità è corredata del documento che riporta l’esito dell’indagine condotta sulla base delle informazioni relative alla situazione patrimoniale e reddituale del soggetto, acquisite dalle banche dati rese disponibili all’ente procedente.


ART. 43 - DILAZIONE DEI DEBITI NON ASSOLTI
1. Ai debitori di somme certe, liquide ed esigibili, di natura tributaria il Funzionario responsabile del tributo, su specifica domanda dell’interessato e prima dell’inizio delle procedure di esecuzione, può concedere, per ragioni di stato temporaneo di difficoltà, la dilazione di pagamento nel rispetto delle seguenti regole:

a) Importo minimo al di sotto del quale non si procede a dilazione è pari euro ad 100,00; 
b) Regole generali per l’articolazione delle rate fino ad un massimo di settantadue rate mensili, 
	 
> da 100,01 a 500,00 euro: fino a quattro rate mensili; 
> da euro 500,01 a euro 3.000,00: da cinque a dodici rate mensili; 
> da euro 3.000,01 a euro 6.000,00: da tredici a ventiquattro rate mensili;
> da euro 6.000,01 a euro 20.000,00: da venticinque a trentasei rate mensili; 
> oltre euro 20.000 da trentasette a settantadue rate mensili; 2

c)	In ragione della natura dell’attività o della condizione lavorativa, il pagamento delle rate può essere allocato in determinati mesi dell’anno.

d)	Per importi rilevanti, almeno pari a 26.000 euro, il funzionario può richiedere presentazione di apposita garanzia bancaria o assicurativa sulla base dell’importo dilazionato e della situazione patrimoniale del debitore.

e)	Ogni valutazione in merito al numero di rate concedibili va effettuata sulla base della situazione patrimoniale e debitoria complessiva del richiedente.

f)	In caso di comprovato peggioramento della situazione, la dilazione concessa può essere prorogata una sola volta, per un ulteriore periodo e fino ad un massimo di settantadue rate mensili, a condizione che non sia intervenuta decadenza ai sensi del successivo comma 5;  3
In presenza di debitori che presentano una situazione economica patrimoniale e/o personale particolarmente disagiata, comprovata da idonea documentazione e sentita la Giunta Comunale, sono ammesse deroghe al piano rate previsto dalla lettera b) del presente comma
  
g)	E’ ammessa la sospensione della dilazione in presenza di eventi temporanei che impediscano il ricorso alla liquidità (es. blocco conto corrente per successione).

h) Si concede solo in caso di inesistenza di morosità relative a precedenti rateazioni o dilazioni.  

2. Ricevuta la richiesta di rateizzazione, l’ente creditore o il soggetto affidatario può iscrivere ipoteca o il fermo amministrativo solo nel caso di mancato accoglimento della richiesta, ovvero di decadenza dei benefici della rateizzazione. Sono fatte comunque salve le procedure esecutive già avviate alla data di concessione della rateizzazione.4

3.	Il Funzionario responsabile stabilisce il numero di rate in cui suddividere il debito in ragione della entità dello stesso, e delle possibilità di pagamento del debitore.

4.	Sull’importo dilazionato maturano gli interessi nella misura pari al saggio legale di cui all’art. 1284 del codice civile, a decorrere dall’ultima scadenza ordinaria utile.
 
5.	Il debitore deve consegnare all’Ufficio Tributi le quietanze di pagamento di ciascuna rata. In caso di mancato pagamento, dopo espresso sollecito, di due rate anche non consecutive nell’arco di sei mesi nel corso del periodo di rateizzazione, il debitore decade automaticamente del beneficio e il debito non può più essere rateizzato; l’intero importo ancora dovuto è immediatamente riscuotibile in unica soluzione.  5

6.  la rateizzazione prevista dal comma 796 dell’art. 1 della L. n. 160 del 27/12/2019 si applica solo per gli accertamenti esecutivi redatti dopo il 01/01/2020, predisposti ai sensi del comma 792 dell’art. 1 della stessa L. 160/2019.

 
ART. 44 - DEFINIZIONE E VERSAMENTI 
1.	La dilazione di pagamento sui tributi può essere concessa unicamente su un titolo di definizione della pretesa, avuto riguardo al rispetto delle regole di decadenza e prescrizione del tributo.  

2.	La dilazione si perfeziona col pagamento della prima rata scadente il quindicesimo giorno del mese successivo alla richiesta della dilazione
 
4.	Le altre rate scadono il quindicesimo giorno di ciascun mese successivo alla prima rata.
 
5.	Il calcolo del piano di rateazione è eseguito con determinazione di rate di importo costante mediante il piano di ammortamento c.d. “alla francese”.

6.	Le somme incassate sono imputate con il seguente ordine di copertura: 
-	spese di notifica;
-	costi di riscossione;
-	interessi di mora maturati sino alla data di presentazione dell’istanza di dilazione; 
-	sanzioni amministrative;
-	somme dovute a titolo di tributo o altra entrata patrimoniale.
 
7.	L’accoglimento o il rigetto della richiesta di rateizzazione viene comunicata per iscritto entro 30 giorni dal ricevimento dell’istanza o dei chiarimenti resisi necessari.

8.	Il provvedimento di accoglimento è accompagnato dal piano di ammortamento con la precisa indicazione delle rate e i relativi importi.

9.	L’istanza non inibisce l’adozione di nuove misure cautelari, ma preclude le azioni esecutive.
    

ART. 45 - DISCIPLINA DELLA DILAZIONE PER IMPORTI ISCRITTI A RUOLO 
1.	Ai sensi delle disposizioni contenute negli articoli 26 del d.lgs. 46/99 e nell’art. 19 del DPR 602/73, la richiesta di dilazione riferita a importi iscritti a ruolo coattivo deve essere presentata all’Agente della riscossione competente; 


ART. 46 - RIMBORSI
1.	Il rimborso delle somme versate e non dovute deve essere richiesto dal contribuente entro il termine di cinque anni dal giorno del versamento, ovvero da quello in cui è stato accertato il diritto alla restituzione.

2.	La richiesta di rimborso a pena di nullità deve essere motivata, sottoscritta e corredata dalla prova dell’avvenuto pagamento della somma della quale si chiede la restituzione.
 
3.	Non si fa luogo al rimborso se l’importo dovuto per ogni anno risulta inferiore a € 12,00. 



ART. 47 - ACCOLLO DEL VERSAMENTO 
1.	E’ ammesso l’accollo del debito d’imposta altrui senza liberazione del contribuente originario. Il contribuente e l’accollante devono presentare nei 90 giorni successivi al termine di versamento, una dichiarazione sottoscritta da entrambi con la quale attestino l’avvenuto accollo; tale dichiarazione deve contenere almeno i seguenti elementi: 
-	generalità e codice fiscale del contribuente; 
-	generalità e codice fiscale dell’accollante; 
-	il tipo di tributo e l’ammontare oggetto dell’accollo.

ART. 48 – COMPENSAZIONE RELATIVA AI TRIBUTI COMUNALI
1.	Il contribuente, nei termini di versamento del tributo, può detrarre dalla quota ancora dovuta eventuali eccedenze dei vari tributi comunali versati sugli anni precedenti, senza interessi, purchè non sia intervenuta decadenza dal diritto al rimborso.

2.	Il contribuente che si avvale della facoltà di cui al comma precedente deve presentare, prima della scadenza del termine di versamento, apposita comunicazione, contenente almeno i seguenti elementi: 
-	generalità e codice fiscale del contribuente; 
-	il tributo dovuto al lordo della compensazione; 
-	l’esposizione delle eccedenze compensate distinte per anno d’imposta; 
-	la dichiarazione di non aver richiesto il rimborso delle quote versate in eccedenza o, qualora sia stato in precedenza domandato il rimborso, la dichiarazione di rinunciare all’istanza di rimborso presentata.   

3.	Prima di procedere alla compensazione delle somme, il contribuente deve acquisire nulla osta dall’ufficio tributi del comune. In ogni caso, il nulla osta non costituisce accertamento dell’esistenza delle somme di cui si chiede la compensazione.

4.	Nel caso in cui le somme a credito siano maggiori del tributo dovuto, la differenza può essere utilizzata in compensazione nei versamenti successivi, ovvero ne può essere chiesto il rimborso. In tal caso, il rispetto del termine di decadenza per l’esercizio del diritto al rimborso deve essere verificato dal contribuente alla data di prima applicazione della compensazione. 

5.	La compensazione non opera per importi complessivi superiori a euro 10.000 calcolati per singole annualità’ d’imposta. 



ART. 48 BIS  - COMPENSAZIONE TRA CREDITI E DEBITI DELL’ENTE

1. E’ ammessa la compensazione fra debiti relativi alle entrate comunali tributarie ed extratributarie e crediti 
       maturati nei confronti dell’Ente facenti capo al medesimo utente/contribuente, sia su richiesta del medesimo che su iniziativa dell’Ente, quando debiti e crediti sono ugualmente certi, liquidi ed esigibili.
2. I contribuenti che vantano crediti nei confronti dell’Ente, in relazione a tributi e/o cessioni di beni o prestazioni di servizi, possono avvalersi della possibilità di compensare i medesimi crediti con le somme a debito dovute all’Ente per il pagamento delle entrate comunali.
3. Il contribuente che intende avvalersi della facoltà di cui al comma 1 deve presentare la domanda di cui al precedente art. 48, comma 2, ed una dichiarazione sostitutiva, resa nelle forme di legge, contenente almeno i seguenti elementi:
- generalità e codice fiscale/partita IVA del contribuente;
- esposizione del credito da compensare ed il relativo titolo;
- importo dell’entrata comunale dovuta al lordo della compensazione;
- affermazione che l’obbligazione a carico dell’Ente si intende estinta con la compensazione del credito e la dichiarazione di rinuncia ad eventuali azioni esecutive per il recupero del credito o ad abbandonare eventuali azioni già intraprese.
4. I Responsabili dei servizi comunali quando devono disporre liquidazioni a favore di utenti, per il rimborso di tributi o per la cessione di beni o prestazione di servizi, sono obbligati ad accertare preliminarmente presso il Funzionario responsabile delle entrate comunali se il medesimo utente abbia debiti nei confronti dell’Ente. 
Il predetto Funzionario procede alla immediata verifica della posizione debitoria del creditore e trasmette al Responsabile di Area interessato una certificazione, anche negativa, con l’indicazione dell’importo complessivo del debito a carico del creditore. I Responsabili di Area, esaminata la menzionata certificazione, adottano i provvedimenti consequenziali di competenza come appresso:

	- liquidazione del credito complessivo vantato dal creditore;
	- recupero del debito a carico dell’utente mediante compensazione del credito vantato dall’Ente con     indicazione dell’importo, della tipologia di entrata comunale e dell’anno di competenza;
	- ordinazione del pagamento della differenza tra il credito vantato dall’ utente ed il debito a carico dello stesso.
	- comunicazione scritta al creditore/debitore della compensazione attuata d’ufficio.

Le operazioni di compensazione, sia per la parte di pagamento effettivo sia per quella oggetto di procedura di
compensazione, devono essere svolte nel rispetto del principio di integrità di bilancio.


ART. 49 - INTERESSI
1.	La misura degli interessi sia per le somme a credito dei contribuenti, sia per le somme a debito degli stessi è fissata nella misura pari al saggio legale di cui all’art. 1284 del codice civile, con maturazione giorno per giorno, maggiorato di due punti percentuali ai sensi del comma 165 dell’art. 1 della L. 27/12/2006 n. 296.
 
2.	Gli interessi sui rimborsi sono riconosciuti su richiesta del contribuente e decorrono dalla data dell’eseguito versamento.  


ART. 50 - SOSPENSIONE DEL VERSAMENTO 
1.	Con deliberazione della Giunta comunale, i termini ordinari del versamento delle entrate tributarie possono essere sospesi o differiti per tutti o per determinate categorie di contribuenti interessati da calamità naturali di grave entità, ovvero nel caso di eventi eccezionali non prevedibili, che incidono in modo rilevante nel normale andamento dell’attività o della vita familiare del contribuente. 

ART. 51 - COMPENSI INCENTIVANTI
1.	Per effetto di quanto previsto dall’art. 3, comma 57, della L.662 del 1996, dall'art. 59, comma 1, lettera p), del D.Lgs. n. 446 del 1997 e dal comma 6 dell’articolo 14 del D.Lgs. 23/2011, il 10% del gettito dell’imposta comunale sugli immobili derivante da riscossione di accertamenti d’imposta, è destinato all’attribuzione di compensi incentivanti a favore del personale dell’U. Tributi.  

2.	Ai fini di cui al comma 1 si intende il gettito riscosso a seguito di attività di accertamento, anche con procedura coattiva. 

3.	La ripartizione del compenso viene effettuata sulla base di criteri generali adottati con regolamento di Giunta comunale, nel rispetto della disciplina delle relazioni sindacali. La Giunta può fissare un limite di importo complessivo di erogazione rispetto alle somme rendicontate, anche in relazione ai limiti di legge e può individuare ulteriori dipendenti che abbiano partecipato significativamente all’attività accertativa. 




TITOLO III  -- ENTRATE EXTRATRIBUTARIE

ART. 52 - SOGGETTI RESPONSABILI DELLE ENTRATE EXTRATRIBUTARIE 
1.	Sono responsabili delle attività organizzative e gestionali inerenti le diverse entrate extratributarie i responsabili dei servizi ai quali rispettivamente le entrate sono affidate nell'ambito del piano esecutivo di gestione o altro provvedimento amministrativo. 


ART. 53 - RAPPORTI CON I CITTADINI 
1.	I rapporti con i cittadini devono essere informati a criteri di collaborazione, semplificazione, trasparenza, pubblicità. Vengono ampiamente resi pubblici le tariffe, aliquote e prezzi, le modalità di computo e gli adempimenti posti in carico ai cittadini.

2.	Presso gli uffici competenti e presso l'Ufficio Relazioni con il Pubblico vengono fornite tutte le informazioni necessarie ed utili con riferimento alle entrate applicate. 


ART. 54 - ACCERTAMENTO DELLE ENTRATE EXTRATRIBUTARIE 
1.	L’entrata è accertata quando, in base ad idonea documentazione dimostrativa della ragione del credito e dell’esistenza di un idoneo titolo giuridico, è possibile individuare il debitore (persona fisica o giuridica), determinare l'ammontare del credito, fissare la scadenza ed indicare la voce economica del bilancio alla quale fare riferimento per la rilevazione contabile del credito (diritto giuridico alla riscossione). 

2.	Per le entrate patrimoniali, per quelle provenienti dalla gestione di servizi produttivi, per quelle relative a 
servizi a domanda individuale ovvero connesse a tariffe o contribuzioni dell'utenza, l'accertamento è effettuato dal "responsabile di area" (o del procedimento, centro di responsabilità e/o di ricavo). 

3.	I responsabili dei relativi servizi dell'entrata contestano il mancato pagamento delle somme dovute per crediti non aventi natura tributaria, mediante comunicazione scritta. La comunicazione, recante l’individuazione del debitore, del motivo della pretesa, della somma dovuta, degli eventuali interessi accessori o sanzioni, del termine perentorio per il pagamento e delle relative modalità, dell'indicazione del responsabile del procedimento, nel rispetto del relativo regolamento è resa nota al cittadino mediante notifica ai sensi degli articoli 137 e seguenti del codice di procedura civile o mediante plico raccomandato con avviso di ricevimento o mediante PEC. 


ART. 55 - DILAZIONE DI PAGAMENTO DELLE ENTRATE EXTRATRIBUTARIE 
1.	Ai debitori di somme certe, liquidi ed esigibili, non aventi natura tributaria, possono essere concesse, su richiesta del debitore, dilazioni di pagamento alle seguenti condizioni: 
-	sussistenza di una situazione temporanea di difficoltà in grado di incidere negativamente sulla situazione economica del debitore;  
-	inesistenza di morosità relative a precedenti  dilazioni; 
-	durata massima 48 mesi con facoltà di applicare lo schema previsto dalla lettera b) dell’articolo “Dilazione dei debiti non assolti”, ad esclusione delle sanzioni edilizie, regolate da apposita delibera di Giunta Comunale;
-	decadenza dal beneficio concesso in caso di mancato pagamento di due rate alle scadenze fissate; 
-	applicazione degli interessi nella misura pari al saggio legale di cui all'art. 1284 del Codice Civile con maturazione giorno per giorno;
-	presentazione di idoneo titolo di garanzia qualora il responsabile lo ritenga opportuno.
 
2.	Il soggetto competente al rilascio della dilazione è il responsabile dell’area cui afferisce l’entrata. 

3.	In caso entrata iscritta a ruolo la dilazione è di competenza dell’Agente della Riscossione. 


ART. 56 -  RIMBORSI DELLE ENTRATE EXTRATRIBUTARIE 
1.	Il rimborso di somme versate e non dovute può essere richiesto entro il termine in cui opera la prescrizione, così come previsto dalle disposizioni di legge o di regolamento concernenti le singole tipologia di entrate a decorrere dal giorno del pagamento, ovvero dal giorno in cui è stato definitivamente accertato il diritto alla restituzione (ad es. dal giorno in cui è divenuta definitiva la sentenza che accerta o conferma il diritto medesimo).

2.	Se il rimborso deriva da assenza del presupposto dell’entrata, si applicano le norme in materia di ripetizione dell’indebito. 

3.	La richiesta di rimborso, a pena di nullità, deve essere motivata, sottoscritta e corredata dalla prova dell’avvenuto pagamento della somma della quale si chiede la restituzione. 

4.	Il Responsabile dell’entrata, entro 120 giorni dalla data di presentazione dell’istanza di rimborso, procede all’esame della medesima e notifica il provvedimento di accoglimento ovvero di diniego.
 
5.	Prima di procedere ad un rimborso inferiore a quanto espressamente richiesto nell’istanza, si deve informare di ciò l’istante, precisando che egli può produrre entro 30 giorni i chiarimenti e le integrazioni documentali che ritenga necessari

6.	Sulle somme rimborsate si applicano gli interessi a decorrere dalla data dell’eseguito versamento, calcolati nella misura del saggio legale di cui all’art. 1284 del Codice Civile.


ART. 57 -   REGOLE GENERALI PER LA RISCOSSIONE VOLONTARIA E COATTIVA 
1.	Le modalità di riscossione spontanea delle entrate non tributarie sono definite nei regolamenti che disciplinano le singole entrate.

2.	Fatto salvo quanto diversamente previsto dai regolamenti di disciplina della singola entrata, la riscossione coattiva delle entrate extratributarie viene effettuata in forma diretta dal Comune con la procedura dell’accertamento esecutivo  ai sensi L. n. 160 del 27/12/2019, anche avvalendosi delle disposizioni di cui al Titolo II del DPR 602/73.

3.	In regime di proroga normativa (DL 70/2011), la riscossione coattiva può continuare ad essere gestita dall’Agente della Riscossione di cui all’art. 3 del D.L. 203/2005, il quale la effettua con le procedure di cui al D.P.R. n. 602/73 e successive modificazioni e integrazioni.

4.	La riscossione coattiva delle entrate extratributarie gestite direttamente dal Comune può essere effettuata con la procedura di cui al R.D. 14.04.1910 n. 639, anche avvalendosi delle disposizioni di cui al Titolo II del DPR 602/73, oppure può essere affidata all'Agente della Riscossione di cui all'art. 3 del D.L. 203/2005, il quale la effettua con le procedure di cui al D.P.R. n. 602/73 e successive modificazioni e integrazioni. 

5.	Sono attribuite al Funzionario responsabile dell’entrata la firma dell’accertamento esecutivo ai sensi del comma 792 e seguenti dell’art. 1 della L.  n. 160 del 27/12/2019 nonché, nel caso di riscossione coattiva con la procedura di cui al D.P.R. 29.09.1973 n. 602 e successive modificazioni e integrazioni, tutte le attività necessarie alla riscossione.
 
6.	Nel caso di riscossione coattiva a mezzo accertamento esecutivo ai sensi della L.  n. 160 del 27/12/2019: 
      a) sono poste a carico del debitore le spese per la formazione dell’accertamento esecutivo nonché tutte le spese di procedura secondo l’entità fissata con il D.M. 21 novembre 2000 o altro successivo decreto ministeriale, in quanto compatibile.

     b) le spese non rientranti nel D.M. 21 novembre 2000 sono approvate dalla giunta comunale in ragione della congruità e proporzionalità rispetto alla spesa effettiva del processo di lavoro. 

7.	Qualora la riscossione coattiva venga assegnata alla competenza dell'Ufficio Entrate Riscossione coattiva: 
-	l’accertamento esecutivo compete e viene sottoscritta dal Funzionario responsabile dell’Ufficio Entrate riscossione coattiva, sulla base dei titoli posti a fondamento della pretesa debitoria la cui definizione resta in capo al responsabile dell'entrata competente.
-	sono attribuite al funzionario responsabile dell’Ufficio Entrate Riscossione coattiva  tutte le attività connesse alla riscossione a mezzo ruolo di cui al D.P.R. 29.09.1973 n. 602 e successive modificazioni e integrazioni, sulla base dei titoli posti a fondamento della pretesa debitoria la cui definizione resta in capo al responsabile dell'entrata competente.  

8.	Non si procede alla riscossione coattiva delle entrate in genere quando l’importo dovuto maggiorato di sanzioni ed interessi risulta inferiore a € 20,00. 

9.	Il funzionario responsabile dell’entrata ha facoltà di differire la scadenza dei termini ordinari di versamento, per un massimo di 60 giorni, nei casi di posizioni contributive soggette a riesame ai fini del corretto computo dell'imposta. A tal fine il contribuente presenta apposita istanza motivata al Funzionario responsabile dell’Entrata che provvederà all'eventuale accoglimento della richiesta. 

10.	In caso di riscossione coattiva con accertamento esecutivo, non si fa luogo alla misura cautelare e/o esecutiva se l’importo complessivo del credito maggiorato di sanzioni e interessi (escluse spese di riscossione) è inferiore a euro 20,00 salvo il caso in cui la somma riferita a più carichi di importo inferiore comporti un carico cumulato almeno pari alla suddetta somma. 

11.	Il funzionario responsabile del tributo ha facoltà di differire la scadenza dei termini ordinari di versamento, per un massimo di 60 giorni, nei casi di posizioni contributive soggette a riesame ai fini del corretto computo dell’imposta. A tal fine il contribuente presenta apposita istanza motivata al Funzionario responsabile del Tributo che provvederà all’eventuale accoglimento della richiesta. 

12.	I pagamenti delle somme dovute a titolo di Tributo devono essere effettuati con arrotondamento all’euro per difetto se la frazione è pari o inferiore a 49, per eccesso se la frazione è superiore a 49 centesimi.
      L’arrotondamento si applica sulla somma finale da versare.


ART. 58 - AZIONI CAUTELARI ED ESECUTIVE 
1.	L’adozione di misure e azioni cautelari ed esecutive deve rispondere a criteri di economicità efficacia ed efficienza dell’azione amministrativa, tenuto conto dell’importo posto in riscossione e delle consistenze patrimoniali e reddituali del debitore.


ART. 59 - INESIGIBILITÀ ED ESITO INDAGINE IN CASO DI RISCOSSIONE MEDIANTE ACCERTAMENTO ESECUTIVO 
1.	Il responsabile della singola entrata o l’ufficio preposto alla riscossione coattiva certifica l’inesigibilità derivante dalle seguenti cause:
a)	Irreperibilità accertata sulla base delle risultanze anagrafiche; 
b)	Improcedibilità per limiti d’importo;
c)	Improcedibilità per mancanza di beni assoggettabili a misura cautelari ed esecutiva; 
d)	Inesistenza di beni assoggettabili a misura esecutiva accertata dopo la comunicazione di fermo amministrativo; 
e)	Inesistenza di beni assoggettabili a misura esecutiva dopo infruttuoso tentativo di pignoramento presso terzi; 
f)	Limite di importo che comportano l’antieconomicità della procedura. 

2.	Ai fini del comma 1, l’inesigibilità è corredata del documento che riporta l’esito dell’indagine condotta sulla base delle informazioni relative alla situazione patrimoniale e reddituale del soggetto, acquisite dalle banche dati rese disponibili all’ente procedente.


ART. 60 -  AUTOTUTELA AD INIZIATIVA DEL SOGGETTO OBBLIGATO 
1.	Il soggetto passivo o il soggetto obbligato possono richiedere, con istanza motivata da prodursi in carta libera, l’annullamento o la sospensione degli atti.
2.	Il funzionario responsabile competente, nel termine di 120 giorni dalla presentazione dell’istanza,  provvede con atto motivato ad accogliere o a rigettare l’istanza, dandone comunicazione al soggetto obbligato.
 
3.	L’annullamento di atti contro i quali pende ricorso è comunicato alla Segreteria dell’organo giudicante. 



ART. 61 - ESERCIZIO DELL’AUTOTUTELA
1.	Il Funzionario responsabile dell’entrata deve procedere con atto motivato, anche di propria iniziativa, all’annullamento o alla revisione, anche parziale, dei propri provvedimenti quando dal loro riesame risultino palesemente illegittimi. 

2.	Il Funzionario responsabile dell’entrata può revocare i propri provvedimenti, qualora ragioni di opportunità o di convenienza richiedano un nuovo apprezzamento degli elementi di fatto  o di diritto del provvedimento medesimo.   

3.	Nel potere di annullamento o di revoca deve intendersi ricompreso anche il potere del funzionario di sospendere gli effetti dell’atto quando risulti incerta la sua legittimità. 

4.	Costituiscono ipotesi non esaustive di illegittimità dell’atto: 
-	errore di persona;
-	evidente errore logico o di calcolo; 
-	errore sul presupposto; 
-	doppia imposizione;
-	mancata considerazione di pagamenti;
-	mancanza di documentazione successivamente sanata;
-	sussistenza dei requisiti per fruire di deduzioni, detrazioni o regimi agevolativi, precedentemente negati 
-	errore materiale del soggetto passivo, facilmente riconoscibile dall’ufficio. 

5.	L’esercizio dell’autotutela non è soggetta a limiti di tempo anche se: 
-	l’atto è divenuto definitivo per avvenuto decorso dei termini per ricorrere; 
-	il ricorso presentato è stato respinto per motivi di ordine formale; 
-	vi è pendenza di giudizio; 
-	il contribuente non ha prodotto alcuna istanza.

6.	Non è consentito l’esercizio dell’autotutela nel caso sia intervenuta sentenza passata in giudicato favorevole al Comune per motivi di ordine sostanziale. 

7.	L’annullamento degli atti comporta la restituzione delle somme indebitamente corrisposte dal soggetto 
obbligato. 

8.	L’annullamento di un atto invalido non ne impedisce la sua sostituzione, entro i termini di decadenza
stabiliti dalla legge.


TITOLO IV 
CONTROLLI AGENTI CONTABILI 

                               CAPO I   -  AGENTI CONTABILI

Il presente capo disciplina i controlli sugli agenti contabili del Comune di San Clemente in forza del principio generale per cui chi gestisce denaro non proprio deve rendere il conto del proprio operato al titolare della gestione stessa. Il controllo va effettuato con cadenza semestrale e si conclude con la consegna all’ente del conto dell’agente entro il 30 gennaio dell’anno successivo. 

ART. 62 - CONCESSIONE DI RISCOSSIONE DEL TRIBUTO 
1.	In caso di affidamento in concessione del servizio di gestione e riscossione dei tributi comunali, il concessionario della riscossione:
-	comunica, entro un mese dalla firma del contratto,  all'ente concedente il nominativo del soggetto che assume la funzione di Agente contabile e gli estremi dei conti correnti postali e bancari dedicati alla riscossione delle somme di competenza dell'ente. L'agente incaricato assume la funzione di Agente contabile, con tutti gli obblighi che sono riservati agli agenti interni dell'ente. In caso di mancata  comunicazione del nominativo, sarà considerato tale il rappresentante legale della società concessionaria; 
-	comunicare gli estremi dei conti correnti postali e bancari dedicati alla riscossione delle somme di competenza dell'ente; 
-	presenta entro 30 giorni dalla chiusura dell’esercizio finanziario il conto giudiziale della gestione utilizzando il modello 21 del d.p.r. 194/96, sottoscritto con firma autografa o digitale da chi ne ha i poteri di rappresentanza;
-	comunica entro lo stesso termine di trenta giorni il saldo dei conti iniziale al 1 gennaio e finale al 31 dicembre dell’anno di riferimento. 

2.	Il responsabile di area esegue, almeno con cadenza semestrale, controlli a campione finalizzati a verificare il flusso di incasso delle somme versate dai contribuenti. I controlli a campione sono effettuati su un numero corrispondente al 10% del totale dei bollettari per tipologia di riscossione consegnati al comune o, in mancanza di bollettari, sulla tipologia dei documenti emessi (bollettazione ordinaria, accertamenti, solleciti di pagamento, ingiunzioni di pagamento, misure cautelari, misure esecutive). 

3.	L’attività di controllo è finalizzata a verificare la corrispondenza degli importi riversati dal concessionario rispetto alle risultanze dei bollettari e documenti, mediante verifica puntuale. Nel rispetto del parametro quantitativo, la scelta dei bollettari e documenti da sottoporre al controllo viene effettuato con estrazione informatica. Di tali verifiche verrà redatto il verbale e sottoscritto sia dalla società che dall'ente. 

4.	Non rivestono la qualifica di agenti contabili le Poste Italiane e l’Agenzia delle Entrate. 


ART. 63 - REGOLE GENERALI SUL CONTO DELLA GESTIONE 
1.	Entro il termine di 30 giorni dalla chiusura dell’esercizio finanziario, gli Agenti contabili di cui al presente capo rendono il conto della loro gestione all’Ente locale il quale lo trasmette alla competente Sezione Giurisdizionale della Corte dei Conti entro 60 giorni dall’approvazione del rendiconto secondo quanto prescritto dall’articolo 233 del TUEL 267/2000.

2.	La resa del conto da parte degli agenti contabili deve essere fornita mediante modulistica conforme a quella approvata con il DPR 31 gennaio 1996, n. 194. 

3.	Il giudizio di conto dell’agente contabile concerne l’esame della regolarità delle riscossioni e dei versamenti in tesoreria effettuati semestralmente nel corso dell’esercizio e per i quali l’agente contabile ha avuto l’incarico dall’ente locale e comprende tutte le operazioni comunque effettuate di riscossione di somme da parte dei debitori dell’ente.

4.	Il conto deve essere sottoscritto dall’agente contabile con firma autografa o digitale da chi ne ha i poteri di rappresentanza ed è sottoposto al visto di regolarità del responsabile dell’area finanziaria, il quale attesta la corrispondenza con le scritture contabili dell’ente locale.  

5.	Qualora le risultanze di tali conti non corrispondano alle scritture dell’Ente, il responsabile dell’area finanziaria notificherà agli agenti interessati le difformità chiedendone motivazione entro 15 giorni.  

6.	Qualora in seguito alle verifiche permangano difformità tali da non poter procedere alla parifica, entro i successivi quindici giorni e comunque almeno 30 giorni prima dell’approvazione del rendiconto, dovrà essere fatta apposita segnalazione al revisore dell’ente.  


TITOLO V 
DISPOSIZIONI FINALI 

ART. 64 - NORME DI RINVIO 
1.	Per tutto quanto non previsto dal presente Regolamento, si applicano le disposizioni previste dalle leggi vigenti.


ART. 65 - ENTRATA IN VIGORE 
1. Il presente regolamento entra in vigore secondo le disposizioni vigenti in materia. 
2. Il presente regolamento si adegua automaticamente alle modificazioni della normativa nazionale e comunitaria. I richiami e le citazioni di norme contenuti nel presente regolamento si devono intendere fatti al testo vigente delle norme stesse.



1 Le lettere d) ed e) sono inserite ai sensi dell’art.10 bis del DL. 26/10/2019, n.124, ad oggetto “Estensione del ravvedimento operoso”
2 L.27/12/2019 n. 160 art. 1 comma 796 
3  L.160/19 art.1 comma 798
4 L.27/12/2019 n. 160 art. 1 comma 799
5 L.27/12/2019 n. 160 art. 1 comma 800

---------------

------------------------------------------------------------

---------------

------------------------------------------------------------

Comune di San Clemente                             pagina
25


